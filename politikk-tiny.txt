Jeg tillater meg å stille følgende spørsmål, som opprinnelig var stilt til landbruksministeren, men det er korrigert slik at miljøvernministeren besvarer spørsmålet:Endret praktisering av rovviltforvaltningen har økt skadeomfanget på husdyr.Hvilke tiltak vil miljøvernministeren foreslå for at det raskere kan gis reell økonomisk kompensasjon for tap av næringsinntekt?
Rovviltmeldingen la ikke opp til noen radikal endring av rovviltforvaltningen, selv om det ble lagt større vekt på en bestandsrettet forvaltning enn tidligere. Stortingets behandling av meldingen innebar en stadfesting av hovedprinsippene i dagjeldende forvaltning, samt at Stortinget gav retningslinjer for den framtidige utøvelse av forvaltningen.Som en oppfølging av rovviltmeldingen fastsatte Miljøverndepartementet 8. mars i år nye erstatningsregler for rovviltskader på husdyr. Reglene bygger i all hovedsak på tidligere regelverk på området, men avgjørelsesmyndigheten i erstatningssaker er delegert fra Direktoratet for naturforvaltning til fylkesmennene. Dette innebærer en effektivisering av erstatningsoppgjøret. Selv om innføringen av nye rutiner i år innebar at skadeoppgjøret for beitesesongen 1992 ble noe forsinket, vil de nye reglene medføre at utbetalingene heretter vil skje vesentlig raskere enn hva som har vært vanlig tidligere. For skadeåret 1993 tas det sikte på at utbetaling vil skje i januar 1994.
Jeg vil gjerne takke statsråden for svaret. Det var langt på vei tilfredsstillende. Men jeg har også lyst til å minne statsråden om at skadeerstatning kun er en nødløsning. Norske husdyrholdere har ikke dyr primært for å få erstatning etter rovdyrskader. Derfor er forebyggende tiltak det viktigste.Det er viktig å være klar over at innskjerpingen av rovdyrparagrafen har skapt frustrasjon og oppgitthet hos mange husdyrholdere. I Hedmark er det i 1993 bare tre kommuner som ikke har hatt rovdyrskader. Allikevel har de aller fleste utøvere lojalt tatt Stortingets vedtak til etterretning og forsøker å avbøte problemene på en konstruktiv måte. Desto mer meningsløst oppleves det at de økonomiske midler som stilles til disposisjon til forebyggende tiltak, delvis er svært beskjedne og delvis er uforutsigbare fra det ene året til det andre, til tross for at forebyggende tiltak i sin natur er av langsiktig karakter. Jeg vil også understreke at forebyggende tiltak, blant annet i Trysil, har vist gode resultater, og at lokale gjeterlag har opparbeidet god kompetanse og dokumentasjon. (Presidenten klubber)Jeg tillater meg derfor følgende tilleggsspørsmål: Kan statsråden tenke seg å medvirke til et tettere samarbeid med de lokale husdyrholdere, samt bidra med økte rammer til forebyggende tiltak?Presidenten: Siden dette er første spørretime i denne sesjonen i Stortinget, vil presidenten understreke at tilleggsspørsmålene kun skal vare ett minutt. Presidenten kommer til å håndheve dette ganske strengt, slik at representantene allerede i starten er klar over det.
Stortinget har tidligere, ved behandlingen av rovviltmeldingen, uttalt det som ønskelig å få utbetalt erstatninger samme året som skadene skjer. Dette spørsmålet arbeider vi med, også i forhold til andre departementer, spesielt Finansdepartementet, for rent budsjetteknisk må vi gjøre det på den måten at vi får doble erstatninger ett år. Det året overgangen i tilfelle skjer, må vi erstatte både for det året og foregående år. Men den prosessen er i gang.Når det gjelder økte bevilgninger til forebyggende tiltak, er det lagt inn i årets budsjett. Vi mener, i likhet med spørreren, at det er behov for økte midler til forebyggende tiltak.Jeg mener at vi har et rimelig godt samarbeid med næringsutøverne og deres organisasjoner  iallfall har vi hatt mange møter. Det er viktig at vi kommer til forståelse på flest mulig områder når det gjelder rovviltforvaltningen.Jeg tror vi for så vidt har oppfylt begge de ønskene som spørreren var ute etter.
Takk for svaret igjen, statsråd! Jeg oppfatter egentlig svaret dit hen at det som er lovet i rovdyrmeldingen, at erstatning skal komme samme år som skaden er skjedd, blir oppfylt, og at det er satt av midler til dette i 1993budsjettet. For ordens skyld vil jeg sette pris på om statsråden kan bekrefte at det er tilfellet.
Eg stiller følgjande spørsmål til kommunal og arbeidsministeren:Det er utryggheit rundt framtida til dei lokale vaktsentralane. Dei lokale vaktsentralane er ein tryggheitsfaktor i lokalsamfunnet. Dei skapar arbeidsplassar i distrikta.Vil kommunalministeren arbeide for at dei lokale vaktsentralane framleis får ha ansvaret for nødmeldetenesta i sine distrikt?
Det er i Noreg lagt opp til ei samordning av nødmeldetenesta i kommunar og fylkeskommunar. Bakgrunnen for dette er eit framlegg frå Norske Kommuners Sentralforbund, Justisdepartementet, Sosialdepartementet og Kommunal og arbeidsdepartementet frå 1986. Denne samordninga skal gi folk ei einsarta og trygg varslingsordning. Same kor i landet ein er, kan ein ringe 001 for å varsle brann, 002 for å varsle politi og 003 for å varsle lege/ambulanse. Nødnummera for varsling av brann, politi og helse skal knytast til kvarandre i eit landsomfattande nett for handtering av alle typar ulykker på ein rasjonell måte på tvers av sektor og etatsgrenser.Når det gjeld brannvarsling, er det lagt opp til at kommunane skal kome fram til frivillige løysingar. I dei fleste høve har kommunane klart det. I nokre høve har Direktoratet for brann og eksplosjonsvern på bakgrunn av faglege kriterium gjort vedtak om tildeling av nødnummer for varsling av brann til ein sentral i regionen. Enkelte av desse sakene er påklaga til Kommunal og arbeidsdepartementet. Over 80 pst. av befolkninga i landet er i dag slutta til varslingsnummer 001 for varsling av brann.Tildeling av nødnummer 001 hindrar ikkje at dei lokale vaktsentralane kan oppretthaldast for andre typar meldingar. Men dette vil vere eit økonomisk spørsmål for den einskilde kommunen. Eg gjer merksam på at brannmeldingar berre utgjer nokre få prosent av alle meldingar.Helsevesenet har i ei eiga lov regulert varsling av helsemeldingar. Ein legg vekt på at utdanna helsepersonell skal motta meldingane. Utvalde sjukehus er tildelte nødnummer 003. Legevaktsentralar ved utpeikte sjukeheimar er under etablering.Innføring av nødnummer 002 er i hovudsak innført i alle kommunane i landet og tildelt døgnbemanna politistasjon i politidistriktet.Ut frå ein tryggingsmessig synsvinkel er det viktig å sikre ei god og trygg varsling i ein nødsituasjon. Vi har nøye vurdert eksisterande løysingar, men det har særleg vist seg vanskeleg å handsame kravet til god koordinering med utgangspunkt i lokalt avgrensa løysingar. Det er vidare viktig å sikre eit godt og profesjonelt samarbeid mellom dei innsatsstyrkane det gjeld, særleg i samband med større ulykker, til dømes kompliserte kjemikalieulykker, der ulike faglege innsatsstyrkar er nødvendige. Men det er viktig å vere merksam på at organiseringa av nødmeldetenesta over 001, 002 og 003 regulerer den akutte ulykkessituasjonen. Dei lokale varslingssentralane vil framleis ha eit behov å dekke i kommunane, til dømes med mottak av tryggleiksalarmar, kommunens tekniske tenester osv.
Eg takkar for svaret og takkar for greie standpunkt som eg på ingen måte deler.Eg er skremt over den sentraliseringa som vi er vitne til når det gjeld den framtidige organiseringa av nødmeldetenestene. Det vert ikkje teke omsyn til lokale ynske. Det har vore underskriftskampanjar som sluttar 100 pst. opp under den tryggleiken som dei føler dei lokale varslingsstasjonane er i lokalsamfunnet. I St.meld.nr.15 (19911992) vart det opna for at ein kan etablere ordningar på dei lokale vaktsentralane. Men ved å ta ut nødmeldetenesta eller delar av denne riv ein grunnlaget bort frå dei lokale vaktsentralane. Eg stiller då spørsmålet: Kan sentrale organ tvinge kommunar til å kjøpe tenester sentralt når dei allereie har godkjende lokale varslingstenester, som for eksempel brannvarsling?
Som jeg viste til i mitt svar, har en kommet fram til løsninger i de aller fleste tilfeller uten at sakene har blitt anket inn til avgjørelse i Kommunal og arbeidsdepartementet. Det tyder på at en her har lagt opp til ordninger som også er i samsvar med det som lokalbefolkningen finner hensiktsmessig og fornuftig. Men i enkelte saker har det altså oppstått ulikt syn, men Kommunaldepartementet undergir disse en veldig nøye og nitid granskning og vurdering, hvor de ulike hensyn og selvfølgelig også de synspunktene som kommer til uttrykk fra lokalbefolkningen, blir tillagt stor vekt. Det vil også bli våre retningslinjer i fortsettelsen.
Statsråden er vel på lik linje med meg klar over at ein no har rive grunnlaget under dei lokale vaktsentralane. Ser statsråden dette som ei ulempe for lokalsamfunna når det gjeld den servicetenesta som dei lokale vaktsentralane har stått for?
Jeg vil be statsråden besvare følgende spørsmål:Hva vil statsråden gjøre for å fjerne trusselen om lekkasjer av plutonium eller andre radioaktive stoffer fra de nedgravde avfallstønnene ved Kjeller?
Nærings og energidepartementet arbeider med å finne en permanent løsning for oppbevaring av lavt og middels radioaktivt avfall. En styringsgruppe fremla i november 1992 en konsekvensutredning der en så på i alt tre alternative lokaliseringer for et deponi. Nærings og energidepartementet har nylig i brev til Statsbygg godkjent konsekvensutredningen og konkludert med at lovens krav til utredning av tiltaket er oppfylt. En tar sikte på å fremme saken for Stortinget, slik at lokaliseringsvedtak kan bli fattet og de nødvendige midler bevilget.Når det gjelder tønnene på Kjeller, er det meningen at disse skal graves opp så snart det foreligger en permanent løsning. Tønnene og eventuell forurenset jord rundt dem vil da plasseres i et nytt deponi eller lager, sammen med de tønnene som er mellomlagret innendørs på Kjeller.Statens strålevern er i ferd med å analysere prøver fra nedgravingsområdet, og tilstanden til de tønnene som allerede er gravd opp, vil bli vurdert.
Jeg takker statsråden for svaret.Det er klart at å grave ned  jeg tror det er 1013 tønner med radioaktivt avfall i et av Norges mest tett befolkede områder, har absolutt sine sider. Stortinget vil vel få anledning til å diskutere lokalisering av permanent lager senere. Der kan det vel også være noen forskjellige synspunkter.Men det er en side av dette jeg har lyst til å komme inn på, fordi denne aksjonen til Bellona i september avdekket noe som iallfall for meg var ukjent, at det fins 35 gram plutonium fordelt på 230 tønner på Kjeller. Mitt enkle oppfølgingsspørsmål er: Hvor kommer det fra? Plutonium 239, som det er snakk om her, har ikke altfor mange anvendelsesområder, så vidt jeg vet. Så i forhold til en opprydding i gamle synder, kunne det også være greit å vite hvorfor det i det hele tatt er nedgravd plutonium på Kjeller.
Plutoniumet stammer hovedsakelig fra et nedlagt uranrenseanlegg på Kjeller.
Dette var også helt nytt for meg.Det som kunne være nyttig når denne proposisjonen til Stortinget om permanent lagring kommer, er at man fra Regjeringens side gir en noe bredere gjennomgang av avfallet; hvor det stammer fra og eventuelt hva som er gamle synder, og hva man fortsatt gjør. Et poeng her er at miljøproblemet løses ofte best ved å gå til årsaken og å fjerne årsaken til avfallsproblemet dersom det er mulig.En god del av det radioaktive avfallet i Norge kommer fra Haldenreaktoren, som fortsatt er i drift. Jeg har lyst til  som siste oppfølgingsspørsmål  å spørre statsråden om Regjeringen vurderer å legge ned Haldenreaktoren etter 1996, sånn at man blir kvitt en betydelig del av dette avfallsproblemet.
Eg tillèt meg å stille følgjande spørsmål til fiskeriministeren:Planane om Stad skipstunnel har vore omtala i Stortinget fleire gonger.Kor langt er planane om tunnelen komne, og når kan Stortinget rekne med å få denne saka lagd fram?
Spørsmålet er retta til samferdsleministeren, men eg vil svare på det av di det for nokre år sidan i samråd med Samferdsledepartementet vart avklart at ein eventuell skipstunnel er farvatn, og at denne saka difor skal handsamast av Fiskeridepartementet. Den førre fiskeriministeren gav i spørjetimen den 13. mai 1992 svar på eit spørsmål om Stadtunnellen, og eg vil også vise til dette.På lokalt initiativ er det skipa eit selskap som pr 29. oktober 1991 hadde ein kapital på 2611000 kr. Bak selskapet står i alt 28 aksjonærar, mellom anna Sogn og Fjordane fylkeskommune og Møre og Romsdal fylkeskommune gjennom sine trafikkselskap. Stadtunnellen har status som eit prosjekt som er under ei styringsgruppe med representantar frå Rogaland, Hordaland, Sogn og Fjordane og Møre og Romsdal fylke. Planlegginga er såleis styrt av fylkeskommunane, og initiativet ligg der. Det er difor ikkje mogleg for meg å seie noko om planstatusen. Men eg vil nemne at det også ligg føre ei rekkje tekniske og økonomiske utgreiingar om tunnelen, mellom anna ei om transportøkonomi.Planleggjarane i fylkeskommunane meiner at det er nødvendig å gjennomføre ytterlegare tekniske og miljømessige utgreiingar. Sogn og Fjordane fylkeskommune har på vegner av interessentane søkt staten om tilskot på 6 million kr til utfyllande utgreiingar. Utgreiingane samla skal kunne seie noko om i kva grad det er teknisk, økonomisk og miljømessig mogleg å byggje tunnelen. Søknaden om utgreiingstilskot blir no handsama i Fiskeridepartementet i samråd med Samferdselsdepartementet.
Eg takkar statsråden for svaret. Eg hadde håpa på eit svar med ein klar framdriftsplan for prosjektet, slik at Stortinget snart kunne få saka lagd fram, fordi eg også ser på dette som eit nasjonalt prosjekt.Eg har eit tilleggsspørsmål til statsråden: Korleis stiller statsråden seg til søknaden frå fylkeskommunane om tilskot til utfyllande utgreiingar om prosjektet, og korleis ser statsråden på prosjektet totalt?
Jeg tillater meg å stille følgende spørsmål til samferdselsministeren:Hovedplanen for parsellen Håland  Teigland langs Åkrafjorden  Rv 11  er anket inn for avgjørelse i Samferdselsdepartementet. Dette fører til at det bompengefinansierte vegprosjektet ikke kan fullføres innen 1995 som forutsatt.Når vil departementet ta stilling til anken over Vegdirektoratets standpunkt til trasévalg?
Representanten Steensnæs viser til ei klagesak Samferdselsdepartementet har hatt til handsaming om val av traséalternativ for ny Rv 11 ved Åkrafjorden.Eg kan no opplyse at departementet 26. oktober 1993 har avslutta handsaminga av klagesaka. Departementet har vedteke traséalternativ 3 med unntak av den delen av planen som gjeld traseen mellom Teigland og Tveito. Her viser eg til vidare planlegging med utgangspunkt i tunnelpåslag ved Tveito. Departementet legg til grunn at vidare planlegging av tunnelen må skje ved reguleringsplan, men dette må avklarast med kommunen.
Jeg takker statsråden for svaret og setter jo pris på at han også hadde anledning til å komme i Stortinget og redegjøre for det standpunktet som han har tatt. At statsråden, etter å ha brukt 3/4 år på å behandle denne anken, fant å gå ut i pressen dagen før han skulle svare i Stortinget, finner jeg for min del ganske besynderlig.Det er nå funnet en løsning som ingen av partene ønsker, og statsråden har valgt å gå utenom klare råd både fra regionens egne folk, representert ved ordførerne i de to regionrådene, et klart flertall i Etne kommunestyre og kultur og naturverninteresser. Likeledes strir denne konklusjonen mot det standpunkt som Vegdirektoratet har tatt i saken.Mitt spørsmål til statsråden er dette: Hvilket tidsperspektiv ser statsråden nå for ferdigstillelsen av dette vegprosjektet, som etter forutsetningene altså skulle være ferdig i løpet av 1995?
Til det som er sagt om tidspunktet for avgjerda av klagesaka, vil eg berre syne til at vi har gjennomført ein vanleg prosedyre for å kome fram til ei avgjerd. At den avgjerda fall så nær i tid svaret på spørsmålet frå representanten Steensnæs, er jo eit samantreff. Det er ikkje slik at ein stoppar ei klagehandsaming fordi det tilfeldigvis ligg eit spørsmål i Stortinget.Når det gjeld spørsmålet om når dette anlegget vil vere ferdig, er det slik at føresetnadene var 1995, men det har jo heile tida vore ein klar føresetnad i den samanheng at det var planavklaring for å få dette til, og ankesaka for den parsellen som no er ferdighandsama, har tatt tid, nettopp fordi det har vore stor usemje lokalt om kva for alternativ som er best. Det vi no har valt, er eit alternativ som tar omsyn til både kostnader og miljø.
Jeg har et kort tilleggsspørsmål  jeg hadde egentlig to, men jeg skal velge ut dette: Vil nå behovet for bevilgninger over statsbudsjettet endres som følge av den overraskende vending som denne saken har tatt?
Jeg har tillatt meg å stille følgende spørsmål til samferdselsministeren:I NordNorge, og Finnmark spesielt, har bruk av videokonferansetjenester innenfor undervisning og telemedisin gitt en positiv utvikling av landsdelen. De høye prisene som Televerket nå setter på disse tjenestene, fører til en nedleggelse av tilbudene.Vil Regjeringen sørge for at prisen på disse tjenestene fastsettes til et akseptabelt nivå for brukerne?
Videokonferansetenesta i Televerket var fram til 1. september 1993 ei prøveteneste. Som aktive i samarbeidet med Televerkets forskningsinstitutt kan dei tre nordlegaste fylka no vise til interessante erfaringar med ulike teletenester både i undervisningssektoren og helsesektoren.Frå 1. september 1993 er videokonferansetenesta eit offentleg, kommersielt produkt bygt på MegaNett, eit nett med avgrensa kapasitet og geografisk rekkevidd. Televerket tilbyr difor produktet til viktige kundegrupper innanfor privat og offentleg sektor i næringslivet, på forretningsmessige vilkår. Dei prioriterte kundegruppene vil vi mellom anna finne innanfor helse, undervisnings og forskingsmiljø.Telemedisin synest å vere eit interessant og viktig felt både frå helsepolitisk og telepolitisk synsstad. Eg legg til grunn at Televerket legg langsiktige kommersielle interesser til grunn for prising og investeringar. Televerket har likevel ikkje høve til å la monopoldelen subsidiere konkurransetenester. Eventuell støtte til brukarane må skje utanfor Televerkets budsjett.
Flere departementer berøres av telematikk. Innenfor telemedisin har Sosialdepartementet vært med på å yte tilskudd til kjøp av blant annet kodekere i landsdelen, og også Undervisningsdepartementet har gått inn med støtte.Vi har allikevel en tredje part i saken, og jeg vil stille følgende tilleggsspørsmål: Kan kostnader ved bruk av telemedisin ses i sammenheng med de innsparingene Rikstrygdeverket får på utgifter ved reise til sykehus?Presidenten: Presidenten vil påpeke at dette tilleggsspørsmålet var noe på siden av det som det opprinnelige spørsmålet gikk ut på. Presidenten har derfor forståelse for om statsråden ikke fullt ut kan besvare spørsmålet.
Det er heilt rett at dette er eit spørsmål som sorterer under Sosialdepartementet, og eg skal ikkje innlate meg på å svare på sosialministerens vegner. Men som eg sa i mitt hovudsvar, må tilskott til dette kome frå andre budsjett enn Televerkets, fordi Televerket er pålagt å drive forretningsmessig og kan ikkje kryssubsidiere frå monopoltenesta til konkurranseutsette tenester.
Jeg vil stille følgende spørsmål til samferdselsministeren:Jeg viser til sommerens debatt i mediene om at hurtigrutene muligens vil legge ned anløp i forbindelse med nedtrappingen av statlige overføringer fram til år 2002.Har hurtigruteselskapene anledning til å legge ned anløp i henhold til den inngåtte avtalen mellom staten og hurtigruteselskapene?
Ny avtale med hurtigruteselskapa vart inngått i 1991. Avtalen er presentert og kommentert for Stortinget i St.prp.nr.21 (19911992). I omtalen blir det sagt følgjande om ruteproduksjonen:I avtaleperioden fram t.o.m år 2001 skal selskapa kunne foreta mindre endringar i talet på stoppestader, frekvensar på enkeltstader og flåtedisponeringa. I gjeldande føresegner til samferdselslova vert det kravd at slike endringar skal verte godkjende av departementet etter at kommunar og fylkeskommunar har hatt høve til å uttale seg. Det same gjeld dei tilpassingane selskapa finn naudsynte overfor marknaden. Ved handsaminga av slike søknader vil departementet leggje vekt på føremålet med omstillinga. Det er semje om at det kan sløyfast inntil 10 rundturar (110 driftsdøgn) pr år. I særlege høve kan det takast opp drøftingar om reduksjon av det tilskotet det er gjort avtale om.Departementet er ikkje kjent med at hurtigruteselskapa har konkrete planar om å endre talet på stoppestader på ruta Bergen  Kirkenes. Eventuelle framlegg vil sjølvsagt bli handsama i samsvar med avtalen.
Jeg takker statsråden for svaret.Denne problematikken har gått igjen i nordnorske media over tid. Sist den var oppe, var i forbindelse med det felles nordnorske samferdselsmøtet som nylig er avholdt, hvor det å sløyfe anløpssteder var oppe til debatt.Spørsmålet er jo egentlig hvordan situasjonen etter at overføringene trappes ned, vil bli etter år 2001. Dersom hurtigruteselskapene av for eksempel bedriftsøkonomiske hensyn skulle vurdere å sløyfe anløpssteder, vil det da være aktuelt for staten av andre hensyn  samferdselspolitiske hensyn  å gå inn og « kjøpe » anløpssteder? Det er i grunnen det som det er behov for å få en avklaring på fra samferdselsministeren.
Mitt spørsmål til samferdselsministeren lyder:De nye prognosene for trafikkgrunnlaget ved forlenging av NordNorgebanen NSB har utført for departementet, er basert på en nedgang i folketallet i NordNorge med 10 pst. fram mot år 2025, mens landet som helhet vil få en vekst på 13 pst.Er denne prognosen i tråd med Regjeringens mål for utviklingen av den nordlige landsdelen, og vil den bli lagt til grunn ved Regjeringens vurdering av forlenging av banen?
NSB har ikkje laga eigne prognosar for folketalet i NordNoreg, men har nytta framskrivingane som er utarbeidde av Statistisk Sentralbyrå.Det er grunn til å peike på at ein prognose for folketalsutviklinga ikkje er det same som eit politisk mål.I den reviderte passasjeranalysen seier NSB at det ikkje er grunnlag for å gå ut frå ein årleg auke i persontrafikken med NordNorgebanen, sjølv med stabilt folketal i NordNoreg. Trass i at framskrivingane viser nedgang i folketalet i landsdelen, har NSB likevel ikkje gått ut frå årleg nedgang i persontrafikken med NordNorgebanen. Såleis har ikkje den nedgangen i folketalet som representanten stiller spørsmål om, hatt nokon konsekvens for passasjertala for NordNorgebanen.I arbeidet med stortingsmeldinga om NordNorgebanen vil departementet sjølvsagt nøye vurdere trafikktala og dei føresetnadene dei byggjer på.
I den hovedrapport som NSB har utarbeidet om forlenging av NordNorgebanen, som kom ut i november 1992, var det lagt til grunn en trafikkprognose på passasjersiden på 1,6 millioner. Det man oppfattet her i Stortinget  i hvert fall undertegnede  var at departementet ikke fant denne prognosen godt nok underbygd og derfor bad om en ny beregning av trafikkgrunnlaget. Den nye beregningen viste da en nedgang fra 1,6 millioner til rundt 1 million passasjerer.Det som da er spørsmålet når det viser seg at grunnlaget for trafikkprognosen er nedgang i folketallet i NordNorge, er: Regner også departementet med en slik nedgang i folketallet, og er det i tråd med de politiske målsettingene? Jeg synes ikke jeg fikk noe særlig klart svar fra statsråden på det området, så jeg vil be statsråden svare direkte på dette spørsmålet.
La meg få slå fast at departementet ikkje har bede om noka ny utgreiing av passasjergrunnlaget for ein NordNorgebane. Det var NSB sjølv som ikkje kunne gå god for denne utgreiinga som synte ein prognose på 1,6 millionar passasjerar, og bad om tid for å gjere ein ny analyse. Det har dei fått, og det er den som no viser eit mindre grunnlag i passasjertalet på NordNorgebanen.Til spørsmålet om politiske målsetjingar for folketalet i ulike landsdelar i dette landet vårt, vil eg seie at eg går ut frå at det er ikkje nokon gitt å ha politiske målsetjingar for kor mange det skal bu totalt i landsdelen eller i dei enkelte kommunar. Det er fritt å forflytte seg i dette landet, og difor er dette prognosar og framskrivingar og ingenting anna. Å framstille det som noko anna er å prøve å føre folk bak lyset.
Ja, det er jo litt oppsiktsvekkende at NSB ikke kan gå god for en rapport de har lagt fram. Jeg går ut fra at noen har stilt spørsmål ved rapporten  kanskje det er departementet  og at NSB på det grunnlag har måttet foreta en ny vurdering. Men når det gjelder prognosene, er det helt klart at i hvert fall vi i Senterpartiet har et mål med vår politikk: å opprettholde bosettingen noenlunde på dagens nivå. Derfor er det viktig for oss å ha et utgangspunkt når det gjelder den måten vi skal bygge ut landet på, og legger folketallet til grunn. Det er bakgrunnen for de spørsmål jeg har reist til statsråden her i Stortinget. Og jeg må bare si at jeg ikke har fått helt klart svar på hva som er Regjeringens grunnlag når den nå skal vurdere forlengelse av NordNorgebanen.
Representanten Angelsen må tru meg på det eg seier, at det var NSB sjølv som ikkje kunne gå god for rapporten om 1,6 millionar passasjerar  som i realiteten hadde eit langt høgre tal, men som vart justert av NSB. Men like fullt bad dei om tid til å få utgreidd ei ny reiselivsundersøking for banen. Det er ein realitet som vi kan dokumentere kva dag som helst, om representanten Angelsen ønskjer det. Så er det vel også brei politisk semje i alle politiske parti om at det er ei målsetjing å oppretthalde busetnaden omtrent på dagens nivå. Dersom det er den målsetjinga representanten Angelsen viser til, trur eg ikkje han får problem med å få tilslutnad til den i noko politisk parti.
Jeg har tillatt meg å stille følgende spørsmål til samferdselsministeren:NSB har vedtatt å nedlegge rutetilbudet for vognlastet godstrafikk fra Namdalskommunene Grong og Snåsa. Dette vil innebære en reduksjon i godstrafikk i Namdalsregionen og føre til økt trafikk over fra jernbane til vei.Vil statsråden ta initiativ til å endre dette vedtaket, som vil få uheldige distriktspolitiske og miljømessige konsekvenser?
Betre lønsemd i godstrafikken er naudsynt for å nå kravet om bedriftsøkonomisk balanse i godstrafikken. For å nå dette målet har NSB på landsbasis sett i gang prosjektet « Restrukturering av vognlast ». Dette er bakgrunnen for endringa i godstogtilbodet ved stasjonane Snåsa og Grong.NSB opplyser at med fast dagleg stopp på Snåsa og Grong kan ikkje kravet om « over natta framføring » mellom Namsos og Austlandet imøtekomast, med den konsekvens at ein må rekne med vesentleg bortfall av trafikk. Dette ville i sin tur ha svekt økonomien på Namsosbanen og ført til auka overføringar av gods frå bane til veg. Det nye opplegget vil i NordTrøndelag gje ei netto innsparing på 3673000 kr.Fastsetjing og endring av godsvogntilbod ligg innafor dei fullmakter Stortinget har gitt NSB, og eg kan ikkje sjå at det er grunnlag for å ta initiativ til å endre det vedtaket som er fatta i saka.
Det var jo ikke noe spesielt oppløftende svar fra statsrådens side.Nå er det slik at det også er varslet at NSB vil vurdere en nedleggelse av ekspressgodstilbudet og av reisegodstilbudet fra de samme plassene. Hvis dette kommer i tillegg til den vedtatte nedleggelse av godsvogntilbudet, vil det ytterligere svekke NSB som transportalternativ i indre Namdalen. Jeg må derfor spørre statsråden om det negative svaret han gav også innebærer at han ikke vil ha innvendinger mot nedleggelse av reise og ekspressgodstilbudet, eller om statsråden kan bidra til at disse tilbudene opprettholdes.
Eg må vedgå at eg blir litt imponert når enkelte meiner at tiltak som NSB gjer for å styrke økonomien og sitt transportgrunnlag, er gale. Eg meiner at NSB sjølv sjølvsagt har dei beste føresetnadene for å vurdere kva som er best for NSB. Dei som trur at NSB gjennomfører tiltak som vil redusere deira evne til å konkurrere og dermed få større godsmengder, trur eg ikkje kjenner NSBs intensjonar med alt det dei gjer. Men det er no eingong slik at ein ikkje kan sørgje for å bli meir transporteffektiv, og dermed få eit større kundegrunnlag, dersom alt skal vere som det har vore.
Jeg registrerer at jeg ikke fikk noe svar på det tilleggsspørsmålet jeg stilte når det gjaldt reisegods og ekspressgodstilbudet. Ellers er det ingen av oss som er imot kostnadsinnsparinger, men det er synd at kostnadsinnsparinger må skje ved nedlegging av rutetilbud spesielt i distriktene. I den sammenheng er dette en sak som befolkningen i Namdalen og i de aktuelle kommunene er svært opptatt av.
Eg tillèt meg å be kyrkje, utdannings og forskingsminister Hernes svare på følgjande spørsmål:Det er kome fram informasjon om at berre vel 50 pst. av studentane på Blindern tek opp studielån.Har statsråden informasjon om kva dette kan skuldast, og vil statsråden ta initiativ til å undersøkja nærare kva dette kan skuldast, for å finna eventuell samanheng med sosial bakgrunn, studieprogresjon m.v.?
For å ta det helt kort: Svaret er ja på begge spørsmål, men jeg skal begrunne dem nærmere.Lånetettheten blant studentene ved Universitetet i Oslo har vært lav gjennom mange år. Så tidlig som for 15 år siden, i 197677, var den på 58 pst., så det tallet på 50 pst. som representanten Starrfelt nevner i sitt spørsmål, representerer ikke noe brudd i en utvikling, men bekrefter den tendens vi lenge har sett.Departementet bad i vår Lånekassen og Universitetet i Oslo fremskaffe materiale som kan belyse den lave lånetettheten. En slik undersøkelse vil nødvendigvis ta noe tid. Men etter det vi nå vet, kan vi anta at studenter som ikke bruker Lånekassen, i hovedsak fordeler seg i følgende fem grupper:Når det gjelder sammenheng mellom sosial bakgrunn og låneatferd, har vi undersøkelser som tyder på at det ikke er noen slik sammenheng, det vil si at lånetilbøyeligheten er uavhengig av sosial bakgrunn. Men disse undersøkelsene sier lite om holdningen til å ta opp lån for dem som ikke har begynt å studere. Det kan derfor tenkes at det er noen som har lave inntekter og som ikke tør ta opp lån, men det vet vi altså ikke noe om.Ellers vil jeg legge til at vi sist fredag på en overbevisende måte, også utenfor dette hus, fikk manifestert at Universitetet i Oslo også har svært mange særdeles aktive studenter som er lånekassekunder.
Eg takkar for svaret, og eg tykte det var godt å høyra at låneåtferd er uavhengig av sosial bakgrunn, eller iallfall tykkjest vera det. Eg har to små oppfølgingsspørsmål. Dei går på om det inkludert i dei 50 pst. som ikkje tek lån, er deltidsstudentar  dvs folk som tek berre to, tre eller fire vekttal  og kor stor del deltidsstudentane i tilfelle utgjer.
Jeg har stilt følgende spørsmål til kirke, utdannings og forskningsministeren:Studenter/skoleelever med mye fravær får etter gjeldende regler trukket tilbake deler av tildelt stipend fra Lånekassen. Det er fullt ut forståelig at stipend blir inndratt fra de som sluntrer unna og ikke tar sine studier på alvor, men det antas å være utilsiktet at det også rammer kronisk syke.Vil statsråden ta initiativ til en endring av regelverket, slik at mennesker som på grunn av sykdom har høyt fravær, ikke får inndratt stipend fra Lånekassen?
Det spørsmålet representanten Wetterstad har tatt opp, berører flere punkter i Lånekassens regelverk. Blant annet berører spørsmålet det punkt i Lånekassens forskrifter som omhandler krav til søkeren når det gjelder opphold på lærestedet. Det er under dette punktet blant annet uttalt at retten til støtte kan falle bort dersom søker er lenge borte fra undervisningen. Med « lenge borte fra undervisningen » menes ugrunnet fravær over seks uker pr semester, eller flere korte fravær som til sammen utgjør mer enn seks uker. Fravær som skyldes dokumentert sykdom, anses vanligvis ikke som « ugrunnet fravær ».Ellers berører spørsmålet det punkt i Lånekassens forskrifter som omhandler støtte under forsinkelse og avbrudd. Det er her innledningsvis uttalt at en støttesøker som er blitt tildelt støtte for et undervisningsår, må dokumentere faglige resultater for dette året.Dersom utdanningen varer ett år eller mer og søkeren blir forsinket, kan det etter dagens regler tildeles støtte i inntil ett år utover normert tid. Med støtte menes så vel lån som stipend. Det kan i den forbindelse tildeles støtte til forsinkelse inntil ett år i videregående og inntil ett år i høyere utdanning. Det blir likevel til vanlig ikke tildelt støtte til forsinkelse ved deltidsutdanning.Ved forsinkelse utover ett år kan Lånekassen vurdere å gi redusert støtte. Det gjelder blant annet funksjonshemmet søker som har støtte fra folketrygden. Det vil imidlertid også kunne gjelde i de tilfeller hvor søkeren kan dokumentere at sykdommen er et handikap for vedkommende.Etter min oppfatning er det i dagens forskrifter om tildeling av utdanningsstøtte fra Lånekassen tatt rimelige hensyn til fravær fra undervisningen som følge av sykdom og forsinkelse i utdanningen som kan skyldes samme forhold.
Dette kunne kanskje høres relativt komplisert ut. Jeg er opptatt av at man skal legge vekt på det menneskelige aspektet ved dette, og kan vise til hvordan dette slår ut i praksis i enkelte tilfeller.For en tid tilbake fikk vi illustrert dette ganske godt i et innslag på Dagsrevyen som viste en ung jente som var rammet av dette regelverket. Hun var kronisk syk  hadde astma  og hadde av denne årsak vært mye borte fra studiene og hadde fått inndratt 50 pst. av sitt stipend. Sykdommen var veldig alvorlig, hennes tvillingsøster hadde tidligere gått bort av samme årsak. Synes statsråden det er rimelig at man skal rammes av regelverket i slike tilfeller?
Jeg har tillatt meg å stille følgende spørsmål til kulturministeren:I Lofotposten av 19. oktober 1993 er det opplyst at det er store områder av Lofoten og Vesterålen som ikke får inn sendingene fra TV2. Dekningen er helt nede i 56 pst. i en av kommunene.Synes statsråden denne dekningen av TV2s sendinger er tilfredsstillende og innfrir de konsesjonskravene?
I denne saken er det viktig å være oppmerksom på at det av praktiske, tekniske og ikke minst økonomiske grunner ikke er mulig for TV2 å oppnå full dekning for hele befolkningen fra starten av. Da Stortinget behandlet TV2saken, var det enighet om at det må være en langsiktig målsetting at sendingene fra TV2 dekker hele landet. Det gjenspeiles også i konsesjonsvilkårene for selskapet.I konsesjonsvilkårene er det fastsatt bestemmelser om hvilke dekningsgrader TV2 skal oppnå i løpet av konsesjonsperioden. Innen utgangen av 1993 skal TV2 etter vilkårene kunne mottas via jordbundne sendinger av mer enn 83 pst. av befolkningen, og endelig av mer enn 86 pst. av befolkningen når konsesjonsperioden går ut ved utgangen av 2002.TV2 har fram til i dag mer enn oppfylt disse kravene. Da TV2 startet sendingene den 5. september 1992, kunne mer enn 60 pst. av befolkningen motta TV2. I dag kan 85 pst. av befolkningen, dvs mer enn 3 millioner seere, motta TV2 via det jordbundne sendernettet. Ved utgangen av 1993 vil dekningen trolig være ca. 90 pst. Utbyggingen av sendernettet skjer altså så raskt som mulig og går langt hurtigere enn forutsatt. Tatt i betraktning at TV2 bare har vært i drift i litt over ett år, synes jeg denne dekningen er imponerende, og den er ikke minst fullt ut i samsvar med konsesjonskravene. Kulturdepartementet har for øvrig anmodet TV2 om at ingen fylker bør ha mindre dekning enn 60 pst. ved utløpet av utbyggingsfase 2. Pr. 1. september hadde ingen fylker lavere dekning enn 66 pst.Representanten Enoksen gjengir dekningstall for én kommune. Selvfølgelig er det ikke tilfredsstillende for innbyggerne i denne kommunen at dekningen ikke er bedre, men man må erkjenne at når utbyggingen nødvendigvis må skje over tid, er det enkelte områder som vil bli dekket senere enn andre. Tall jeg har fått oppgitt fra Televerket, viser at andre kommuner i området har langt høyere dekningsgrad enn spørsmålet kan gi inntrykk av. TV2 vil nå sammen med Televerket gjennomgå utbyggingsplanene på nytt i lys av de faktiske mottakingsforhold, for å vurdere om enkelte områder har en så lav dekning at det må tas hensyn til det i den videre utbygging.
Jeg takker statsråden for svaret. Jeg er spesielt godt fornøyd med at TV2 i samarbeid med Televerket vil se på om det er enkelte områder som bør prioriteres med videre utbygging.I Ot.prp.nr.55 (19891990) om TV2 sier man i punkt 3.2.4:Et annet viktig prinsipp er at allmennkringkastere må dekke hele landet. Sendingene må være tilgjengelige for hele befolkningen.Dette har også, etter det jeg kan se, Stortinget gitt sin tilslutning til.Spørsmålet er etter min oppfatning prinsipielt viktig, og jeg deler de målsettinger det blir gitt uttrykk for i odelstingsproposisjonen. Det at innbyggere i alle deler av landet så langt mulig skal gis de samme tilbud, er en viktig distriktspolitisk målsetting.Deler statsråden min oppfatning at når betydelige geografiske områder har en langt dårligere dekning enn de 86 pst. som konsesjonsvilkårene fastsetter, vil dette ikke kunne kompenseres gjennom en høyere dekning i sentrale og i mer folketunge områder av landet?
Jeg har tillatt meg å stille følgende spørsmål til kulturministeren:Schibstedgruppen har den senere tid kjøpt seg inn i Adresseavisen med en eierandel på 33,4 pst. Adresseavisen er i dag MidtNorges største avis og er eneeier i tre lokalaviser.Vil statsråden gripe inn for å begrense dette oppkjøpet i påvente av den kartlegging av eiersituasjonen i mediebransjen som ble bebudet i mediemeldingen?
Jeg har lyst til å starte med å understreke at i dag har Kulturdepartementet ingen hjemmel til å gripe inn i denne saken. Det er Adresseavisens styre som selv må ta stilling til dette aksjekjøpet.Det eksisterer et enstemmig styrevedtak fra 6. oktober 1992 om at kjøp eller salg av aksjer i Adresseavisen ikke vil bli godkjent av styret hvis kjøpet/salget er i strid med innsidebestemmelsene. Kredittilsynet er derfor bedt om å foreta en vurdering av om den gjennomførte transaksjonen er i strid med klareringsbestemmelsene i loven om verdipapirhandel. Denne loven kan imidlertid ikke benyttes til å omstøte den transaksjonen som har funnet sted. Å nekte transport er det bare avisens styre som eventuelt kan gjøre. Kredittilsynets vurdering vil foreligge til neste styremøte i Adresseavisen, den 11. november i år.Styret må også vurdere transaksjonen i forhold til børsloven og forskriftene til denne. I forskriftene finnes således bestemmelser som tar sikte på å sikre den frie omsettelighet av aksjer.Andre myndigheter har neppe hjemmel til å gripe inn. Konsesjonsloven tar sikte på å hindre utenlandsk overtakelse av norsk industri, og er ifølge Nærings og energidepartementet neppe relevant i denne sammenheng. Prisloven skal kunne brukes for å forhindre fusjoner eller aksjekjøp hvis dette medfører en vesentlig begrensning av konkurransen og vil være til skade for allmenne interesser. Prismyndighetene har heller ikke funnet grunnlag for å gripe inn.Økende mediekonsentrasjon er et fenomen som i dag opptar myndighetene i de fleste europeiske land. Problemene er mange og kompliserte, og ingen land kan i dag fremstå med frimodighet og hevde at de har funnet en tilfredsstillende løsning.Dette er spørsmål som også Regjeringen er sterkt opptatt av, og som Stortinget har uttrykt en stor bekymring for i forbindelse med behandlingen av mediemeldingen. Derfor vil det i statsråd førstkommende fredag bli oppnevnt et offentlig utvalg som skal se nærmere på eierforholdene i mediebransjen. Utvalget vil bli bedt om å vurdere behovet for offentlige reguleringstiltak som kan motvirke eventuelle uheldige konsekvenser av eierkonsentrasjon og økende grad av krysseierskap på medieområdet. Dette skjer selvsagt fordi myndighetene er bekymret for at den utviklingen vi nå er vitne til, kan resultere i at noen få eiergrupperinger kontrollerer en stor del av medietilbudet, og det er også  for å gjenta meg selv  en bekymring som klart kom til uttrykk i denne sal da Stortinget behandlet stortingsmeldingen om mediepolitikken.
Jeg takker for svaret og konstaterer at vi ikke har noen hjemmel for at statsråden kan gripe inn i det som skjer. Jeg forstår det slik at statsråden mener vi burde ha vært ferdig med å utrede dette nå, og det er også min mening.Jeg syns det er meget uheldig hvis én eier får dominerende innflytelse i Adresseavisen, fordi Adresseavisen er så dominerende i MidtNorge, fordi de tre store i norsk presse har blitt så dominerende at vi kanskje kan få ensidig informasjon, og fordi eierne etter hvert har blitt svært opptatt av økonomisk utbytte og det kan gå ut over arbeidsplassene.Jeg ønsker å understreke at jeg håper det kommer fort til Stortinget det som nå skal komme fra det utvalget, og jeg har dette tilleggsspørsmålet til statsråden: Når kan det foreligge informasjon til Stortinget om dagens eierforhold i dagspressen, og når kan Stortinget få et grunnlag for å drøfte eierbegrensninger?
Det er et omfattende mandat dette utvalget får, og det er et stort arbeid det skal gi seg inn i. Jeg er helt enig med representanten Lund i at det er grenser for hvor lang tid vi kan vente hvis vi ikke skal komme for sent. I første omgang vil vi melde tilbake igjen til Stortinget om fremdriften i dette arbeidet i forbindelse med den årlige melding om mediepolitikken, som vil bli lagt fram for Stortinget i vårsesjonen.
I forbindelse med vår hjemlige debatt om dette med eierstruktur i avisene har jeg merket meg at aviseierne mener det ikke trengs spesielle regler for eierskap. De argumenterer blant annet med at sterke norske eiere trengs for å hindre utenlandsk oppkjøp av avisbedrifter.I det siste nummeret av fagbladet Dagspressen opplyses det at Schibstedgruppen har vedtekter som begrenser utlendingers rett til å overta aksjer i selskapet, og videre at Norsk Arbeiderpresse AS vil innføre tilsvarende begrensninger i utlendingers eieradgang, og sette en grense på maksimum 1/3 av aksjene.Jeg vil stille følgende spørsmål til statsråden: Synes statsråden det er svært viktig å kunne opprettholde norsk eierskap i våre avisbedrifter for å oppfylle de sentrale mål for vår mediepolitikk også etter 1995?
Jeg vil stille følgende spørsmål til finansministeren:I nasjonalbudsjettet foreslås både salg av statlige aksjer i Kreditkassen og nyemisjon av aksjer til private interesser i Den norske Bank og Kreditkassen. Dette vil redusere statens eierandel.Når vil departementet ta et standpunkt til det langsiktige statlige eierskap i disse forretningsbanker?
Kreditkassen og Den norske Bank bør søke å styrke kapitaldekningen gjennom tilførsel av kjernekapital i form av nyemisjoner i aksjemarkedet, slik at disse bankene etter hvert får en kapitaldekning som ligger over minstekravet med en vesentlig margin. Privat deltakelse i bankene vil derfor nå først og fremst finne sted ved kapitalutvidelser  på toppen av statens aksjer.Grunnlaget for at bankene kan innhente ny ansvarlig kapital, synes bedre enn tidligere. Resultatutviklingen er nå mer positiv enn lagt til grunn i revidert nasjonalbudsjett, og kursutviklingen for norske bankaksjer og grunnfondsbevis peker i retning av stigende etterspørsel etter slike verdipapirer.Som jeg gjorde rede for i finanstalen, er det derfor gitt et klarsignal til at Kreditkassen kan forberede en større nytegning av aksjer som kan finne sted enten sent i år eller tidlig neste år. Den endelige beslutning om nytegning, herunder spørsmålet om størrelse, må tas senere av bankens organer. Beslutningen må tas ut fra en konkret vurdering av markedsforholdene og hvilken kurs nytegning kan finne sted til. Etter dette er det ikke lenger sannsynlig at staten først selger ut et mindre beløp av sine aksjer i forkant av en emisjon. Staten vil også vurdere bruk av sine konverteringsrettigheter i forbindelse med kapitalutvidelsen.Jeg legger til grunn at også DnB snart kan starte planleggingen av nytegning av aksjer.I revidert nasjonalbudsjett 1992 ble det redegjort for departementets syn på det statlige eierskapet i forretningsbankene gjennom Banksikringsfondet og Bankinvesteringsfondet.Banksikringsfondet skal ha en tidsavgrenset virksomhet. Fondets ulike engasjementer direkte i bankene og gjennom bankenes egne sikringsfond skal gradvis avvikles når bankkrisen er tilbakelagt og innskytergarantien igjen kan baseres på kapital som er innbetalt fra bankene.Statens Bankinvesteringsfond investerer i aksjer og andre såkalte egenkapitalinstrumenter i norske banker på et forretningsmessig grunnlag. Fondet vil, sammen med øvrige statlige og private norske investorer, bidra til å sikre et vesentlig nasjonalt eierskap i norske banker. Fondet kan legge et forretningsmessig langsiktig perspektiv til grunn for sine investeringsvalg.Statens eierandeler i både Den norske Bank og Kreditkassen ventes å bli redusert i årene framover, dels ved nyemisjoner og dels ved salg av aksjer som staten eier. Men jeg legger til grunn at staten i årene framover vil forbli en betydelig eier i norske banker. En viktig side ved dette er også en debatt om hva staten ønsker å oppnå med sitt eierskap, og hvordan et slikt eierskap skal utøves. Gjennom å eie aksjer i våre største banker skal staten være med på å sikre langsiktig nasjonalt eierskap. For å få det til er det avgjørende at bankene er solide, at de oppfyller egenkapitalkravene med god margin, og ikke minst at de drives på et forretningsmessig godt grunnlag. Dette må legges til grunn for så vel et statlig som et privat eierskap. Å fastsette nå hva som nøyaktig skal være statens eierandel, er ikke mulig. Det vil blant annet også avhenge av omfanget av den private kapital som kan hentes inn.
Jeg takker for svaret.Det er åpenbart at spørsmålet om statseie av de tre forretningsbankene er et kontroversielt spørsmål i Regjeringen, og at man derfor ikke får avklart standpunktet. Det er nemlig to år siden Arbeiderpartiet, Senterpartiet og SV skrev en fellesmerknad der de uttalte at de mener « at det i den nåværende situasjon er viktig å reise debatten om den eierrolle staten skal ha i et langsiktig perspektiv ».Jeg mener at det må gå an for Regjeringen å ta et prinsipielt standpunkt til et slikt viktig spørsmål i vår tid. Man åpner for å privatisere gjennom å selge nye aksjer, men er ikke villig til å si hvor langt denne privatiseringen skal gå. Hva er så innholdet i begrepet « vesentlig nasjonalt eierskap » når staten skal bidra til dette? Kan jeg tolke statsråden slik at bruk av uttrykk som « vesentlig nasjonalt eierskap » og « betydelig eier i norske banker » skal tolkes som at staten kan tenke seg en majoritetsposisjon i de omtalte banker?
Nå bør vel representanten Meland overlate til finansministeren og hans kolleger å vurdere hva som er kontroversielle eller ikkekontroversielle saker innad i Regjeringen. Det vi diskuterer der, har vi tenkt å holde for oss selv inntil vi legger saker fram for Stortinget.Det har hele tiden vært vår linje at en etter hvert som bankkrisen går over  og vi ser nå mange lyspunkter i banknæringen  tar sikte på en privatisering, en viss privatisering, av de bankene hvor staten i dag er en betydelig eier. Men det er viktig å understreke her at en må gjøre ting i riktig rekkefølge. Det første som var nødvendig for staten da kapitalen var tapt i de bankene en her snakker om, var å bygge opp et sikkerhetsnett for å gi norsk banknæring nødvendig sikring i tiden framover. Det andre er å sikre soliditeten  gode banker som kan ha en god forretningsmessig drift. Det tredje er å innhente ny kapital. Og det fjerde jeg vil nevne, er at staten nå som eier selvsagt er interessert i å få en best mulig avkastning på sin investering. Men jeg akter ikke her og nå å gi uttrykk for hva som er det endelige mål i antall prosent med et langsiktig eierskap fra statens side. Det er en diskusjon som vi må føre når vi ser blant annet hvilken interesse det er i det private markedet for private aksjer i de bankene vi her snakker om.
Statsråden sier at det er viktig å bestemme seg i riktig rekkefølge. Da vil jeg spørre statsråden om det ikke først er riktig å bestemme seg for hvilken eierandel staten skal ha langsiktig før en eventuelt vil privatisere disse bankene. Er ikke det den korrekte rekkefølge? For hva er innholdet i avslutningen på det første svaret, nemlig at statens eierandel avhenger av om det kan skaffes privat kapital? Kan det så tenkes at staten er villig til å redusere sin eierandel ned til 5 eller 10 pst. hvis det kan skaffes privat kapital? Det prinsipielle burde kommet før man tok en beslutning om en nyemisjon, og det bør være i samsvar med en stø kurs  og ikke stø aksjekurs.
Jeg har følgende spørsmål til finansministeren:Kommunalminister Gunnar Berge har i en debatt om Husbankens framtidige rolle uttalt at han mener rentemarginen i de private bankene nå er for liten. Han forventer derfor økte lånerenter.Er finansministeren enig i en slik uttalelse?
Dette er vel av de spørsmål en kan svare ja eller nei på, men jeg har tenkt å bruke noen flere ord.Jeg antar at det representanten Sortåsløkken refererer til, er et innlegg som kommunalministeren hadde på NBBLs rentekonferanse den 15. oktober i år, som av enkelte er blitt tatt til inntekt for at rentemarginen i private banker er for liten og dermed bør økes. Jeg har lest innlegget som kommunalministeren har holdt, og mener at det ikke er rom for en slik generell tolkning av kommunalministerens uttalelser.Det kommunalministeren uttalte seg om, var den skarpe konkurransen vi nå ser mellom de private kredittinstitusjonene, hvor det annonseres med til dels veldig gunstige lånetilbud for å lokke til seg de mest solide boliglånskundene, herunder Husbankens kunder. Renten det annonseres med, er i enkelte tilfeller så lav at det kan være grunn til å spørre om ikke kredittinstitusjonenes prising av slike utlån med god sikkerhet er for lav til å dekke kostnadene knyttet til lånene. Det betyr i så fall at rentenedgangen for disse kundene delvis finner sted på bekostning av andre låntakere. Konkurransen om låntakere med best sikkerhet må ikke gå så langt at dette medfører kryssubsidiering fra øvrige låntakere. Dette er en problemstilling som jeg for øvrig tok opp med bankforeningene i et møte jeg hadde med dem den 7. september i år.Dersom banker opererer med så lave utlånsrenter for visse typer lån at rentemarginen er lavere enn kravet til normal inntjening skulle tilsi, vil bankene på lengre sikt måtte sørge for at rentemarginen for slike lån kommer opp på et normalnivå. Det vil isolert sett kunne bety høyere utlånsrente på slike lån. Hvis ikke, vil kunder med dårligere sikkerhet måtte betale en høyere pris enn ellers for sine lån. Det er mitt syn at det rentefallet vi nå ser, må komme alle bankenes kunder til del, og at det er uheldig med kryssubsidiering av gunstige lånetilbud.Men i tillegg: Her spiller også utviklingen i det generelle rentenivået inn, og en kan derfor ikke på bakgrunn av et slikt resonnement som jeg hadde i stad, slutte at rentenivået vil øke, verken generelt eller for enkelte typer lån.Med den utviklingen vi nå ser i pengemarkedsrentene og rentenivået for øvrig, er det tvert om grunn til å vente at utlånsrentene i bankene gjennomgående vil falle ytterligere. Også utviklingen i de lange rentene  10årsrenten og 5års statsobligasjonsrente  peker i den retningen. 5års statsobligasjonsrente er nå den laveste vi har hatt siden 1969. Avgjørende for utviklingen i rentene framover er at vi gjennom den økonomiske politikken kan bevare tilliten til norsk økonomi. Det er et ansvar for oss alle.I lys av den aktuelle debatten om renten på studielån har jeg lyst til å si noen ord om det emnet. Det som er viktig for de som i dag studerer, er hvilken rente de må betale den dagen de er ferdige med sin utdanning. Siden studentene har rentefritak i studietiden, vil dagens rentenivå bare ha betydning for de som er ferdige med sine studier. Dersom vi gjennom den økonomiske politikken kan bidra til at dagens lave rentenivå holder seg, vil det kunne bli rom for ytterligere reduksjoner av renten i Lånekassen i tiden framover, etter hvert som innlånskostnadene til staten reduseres!Med andre ord  og på bakgrunn av dette  kan dagens og framtidens studenter få en betydelig forbedring i sin studiefinansiering i årene framover. I 1994 vil også stipendandelen øke, slik at lånebeløpet kan reduseres.Jeg er klar over at dette var litt på siden av det spørsmålet representanten Sortåsløkken stilte, men det er en del av en aktuell debatt om rentenivået.
Jeg takker statsråden for svaret.I Hamar Arbeiderblad den 20. oktober hadde de følgende overskrift:Fullt virvar om renteneVidere sies det at kommunalministeren forventer økte utlånsrenter.Dette hadde utgangspunkt nettopp i den debatten man hadde om Husbankens framtidige rolle, og jeg har vondt for å tro at det er mange som har mistolket det Gunnar Berge sa.I nasjonalbudsjettet forutsetter Regjeringa fortsatt lav utlånsrente i de private bankene  ja faktisk en fortsatt rentenedgang i 1994. Det statsråden nå sier, tolker jeg som at han holder seg til det som står i nasjonalbudsjettet, og på en måte avviser det som Gunnar Berge har uttalt. Men det var overraskende at kommunalministeren i en debatt om Husbanken uttalte at han forventer en motsatt utvikling enn det Regjeringa selv har skrevet i nasjonalbudsjettet. Renteutviklingen er viktig både for kommuneøkonomien og den private økonomien, og senest i dagens utgave av Dagens Næringsliv står det at det forventes at rentenivået vil gå nedover. Derfor må jeg stille finansministeren et tilleggsspørsmål: Er finansministeren enig i at den beste måten i møte denne konkurransen på, er å senke rentene ytterligere i statsbankene?
Når denne type misforståelser oppstår, er det jo alltid greiest å gå til kilden  det vil si foredraget til kommunalminister Gunnar Berge. Det har jeg altså gjort. Etter mitt syn ligger det ikke noe i det foredraget som gir grunn til å misforstå hva Gunnar Berge mener om renten Han er helt på linje med finansministeren og det som står i nasjonalbudsjettet om dette spørsmålet. Og for å si det slik: Selv om det står i Hamar Arbeiderblad  eller partiorganet i Hedmark  er det ikke bestandig en skal stole på det som står som overskrifter i aviser. Det lønner seg å gå til kilden. Når det gjelder det siste, foreslår vi faktisk ytterligere rentereduksjoner i statsbankene fra 1. januar neste år. Når det gjelder Husbanken, foreslår en jo rentenedgang allerede fra 1. november i år. Her ble det blant annet også vist til at dersom det rentenivået vi nå har sett på statsobligasjoner, holder seg framover, vil en fra 1. november kunne få en startrente på nye husbanklån på 5 1/2 pst. Og en ser vel for seg at en kan få en ytterligere rentenedgang på nye husbanklån i tida framover dersom obligasjonsrenten holder seg på det lave nivået vi har i dag.
Jeg takker statsråden for tilleggssvaret.Jeg tolker svaret slik at med den utviklingen vi har på rentemarkedet, og de signalene som nå kommer, blant annet fra Norges Bank, om at vi må forvente en ytterligere nedgang i utlånsrentene, spesielt på boliglån, vil finansministeren vurdere å senke rentene i statsbankene ytterligere, og at det kan komme ganske raskt.
Jeg beklager at det er nødvendig å stille dette spørsmål til justisministeren:I en domsavsigelse fra Oslo Byrett omtaler retten fire identifiserbare personer som seksuelle overgripere mot mindreårige uten at disse er siktet eller tiltalt for slike handlinger.Vil statsråden overveie innskjerping av regelverket med sikte på å forhindre at personer av en domstol stemples som overgripere uten at de har hatt mulighet til å forsvare seg?
Som justisminister kan jeg ikke kommentere den konkrete dommen representanten Hagen viser til. Jeg kan bare kort nevne at dommen gjaldt en barnevernssak, og at det dessuten er opplyst at saken er anket til Høyesterett.En domstol som tar standpunkt til et vedtak der barnevernet har besluttet omsorgsovertakelse, har en viktig og vanskelig oppgave. I slike saker skal retten prøve alle sider av saken, og hensynet til barnets beste gjør at alle relevante faktiske opplysninger må tas i betraktning. I noen tilfeller vil man da komme opp i den situasjon at det etter rettens oppfatning er grunn til å tro at barnet har vært utsatt for seksuelle overgrep i familiesituasjonen.I en slik sak er det ikke rettens oppgave å vurdere om konkrete personer skal straffes, men om hensynet til barnet tilsier at omsorgen fortsatt skal være hos barnevernet eller ikke. Det ville være en vanskelig situasjon dersom retten ikke skulle ha anledning til å legge vekt på slike forhold. Retten kunne da være tvunget til å avsi en dom om tilbakeføring av omsorgsansvaret som retten selv mener vil medføre stor fare for at et uskyldig barn kan bli utsatt for seksuelle overgrep i fremtiden. En slik rettsstilling er det etter mitt syn ikke noen grunn til å ønske seg.Det er for øvrig ikke bare i barnevernssaker dette prinsippet gjelder. Også i andre typer sivile saker skal retten legge til grunn det saksforholdet den anser som mest sannsynlig  retten er i en slik situasjon ikke engang bundet av en eventuell frifinnende dom i en straffesak om det samme forholdet.Når retten først har lagt til grunn at det er sannsynlig at enkeltpersoner har begått klanderverdige handlinger, er det nødvendig at dette oppgis i domsgrunnene, slik at partene vet hva retten har lagt vekt på.Dersom noen mener seg urettmessig uthengt i en dom, kan det reises sak med krav om straff og erstatning. Det er da viktig å være oppmerksom på at straffeloven § 249 nr. 3 sier at straff for ærekrenkelser ikke kommer til anvendelse på den som har vært pliktig til å uttale seg, og dette har skjedd med tilbørlig aktsomhet. Dommere vil anses å være forpliktet til å uttale seg, slik at de vil kunne omfattes av denne regelen.
hadde her gjeninntatt presidentplassen.
Jeg takker statsråden for svaret, som viser at det på dette området er meget vanskelig å se hvordan rettssikkerheten egentlig kan ivaretas. Svaret skulle jo tyde på at det i en barnefordelingssak omtrent er om å gjøre å være først ute med å påstå at den annen part eller annen parts familie eller venner har begått seksuelle overgrep ved å prøve å få dem til å bli trodd av barnevernet, som man vet tror sånt veldig lett. Det betyr at de som blir påstått å være overgripere, i realiteten i lokalmiljøet og i familiemiljøet kan bli dømt uten at de har hatt noen sjanse, kanskje ikke engang i avhør, til å usannsynliggjøre påstandene, eller fått anledning til å forsvare seg for en domstol.Anser justisministeren det for å være en tilfredsstillende rettssituasjon at den eneste måte påståtte overgripere kan sikre seg en offentlig frifinnelse på, er å begjære seg selv straffeforfulgt etter straffeloven?
Jeg mener man her på en god måte har balansert ut hensynet til rettssikkerheten og hensynet til folks rettsfølelse.For å få det fulle bilde nytter det ikke bare å snakke om retten til å begjære seg siktet. Det er også nødvendig å ta med muligheten til å kreve en sak ført for lukkede dører. Det er behov for å ta med at for å kunne dømme så riktig og helhetlig som mulig, må man ha alle opplysninger på bordet. Man har også et hensyn å ta både overfor partene i saken og overfor en gjerningsmann og et offer, om det skulle gjelde en straffesak.
I slike rettsavgjørelser hadde det selvsagt vært fullt mulig for domstolene å snakke om « påståtte overgripere » og mildne denne fastslåingen.Synes statsråden det hadde vært mer heldig om domstolene i sin språkbruk unnlot å slå fast et forhold som ikke har vært prøvd for retten? Og anser statsråden det for å være fornuftig om det i slike saker også var foretatt grundige avhør og etterforskning og undersøkelser i rettssystemet før en domstol på en bastant måte slår fast et forhold som altså ikke har vært prøvd i noen rettssal?
Jeg har følgende spørsmål til justisministeren:I kjølvannet av drapsforsøket på forlagssjef William Nygaard jobber Overvåkingspolitiet ut fra en teori om at det er islamske fundamentalister som er involvert i et politisk motivert og nøye planlagt attentat. Nygaardsaken aktualiserer spørsmålet om behov for informasjon om islamske fundamentalistiske miljøer i Norge.Mener statsråden man har ressurser til å ha tilstrekkelig oversikt over disse miljøene?
Drapsforsøket mot forlagssjef William Nygaard etterforskes av Oslo politikammer, som i nødvendig utstrekning henter bistand fra Overvåkingspolitiet. Man har så langt i etterforskningen ikke opplysninger som gir grunnlag for å si at forbrytelsen er begått av islamske fundamentalister. Politiet holder fortsatt alle muligheter åpne.Med utgangspunkt i dagens situasjon mener jeg at politiet har de nødvendige ressurser til å ivareta kontrolloppgavene knyttet til terroristbekjempelse på en forsvarlig måte.
Jeg takker statsråden for svaret. Terrorbekjempelse er vanskelig, spesielt rettet mot et terrorregime som det iranske, som sannsynligvis har stor erfaring og profesjonelle folk til å utføre mord og terrorhandlinger internasjonalt. Det er åpenbart at Iran med god grunn må kunne mistenkes for å stå bak attentatet mot Nygaard.Iranske opposisjonelle i Norge, blant annet fra Folkets Mujaheddin, har flere ganger advart mot terroraksjoner fra det iranske regime i Norge og Sverige. De har vist seg å ha en relativt effektiv og pålitelig etterretningstjeneste. Advarslene kom blant annet etter flere voldelige angrep og trusler om drap mot opposisjonelle.Mange mener at sikkerhetstiltakene fra myndighetenes side ikke har vært tilstrekkelige, spesielt i tiden etter attentatene mot oversettere av « Sataniske vers » i Japan og Italia i 1991. Mener statsråden fortsatt at myndighetene har den nødvendige kontrollen?
Drapsforsøket mot forlagssjef William Nygaard var svært alvorlig, og Oslo politikammer vil sette svært mye inn på å oppklare den saken.Uavhengig av denne saken er Overvåkingstjenesten opptatt av som et ledd i å bekjempe terrorisme å ha oppmerksomhet rettet mot aktuelle utenlandske miljøer etter de retningslinjer som blant annet er omtalt i overvåkingsmeldingen, som ble behandlet i Stortinget nå i vår.Det har ikke vært norsk praksis å drive utstrakt kartlegging av alle etniske og religiøse miljøer og grupperinger her i landet. Regjeringen ønsker en mer offensiv kamp mot kriminaliteten, også den organiserte kriminaliteten, og det er naturlig at vi i dette helhetlige perspektivet også har oppmerksomheten rettet inn mot en bedre forebyggelse av terrorisme.
Jeg takker statsråden for tilleggssvaret.Det er liten tvil om at medlemmer av terroristorganisasjoner er eller har vært bosatt i Norge. Jeg var i vår engasjert i å finne ut av dobbeltregistrering av muslimer i trossamfunn for å få urettmessig støtte fra det offentlige til religiøse aktiviteter og koranundervisning, og da kom jeg over organisasjonen Hisbollah Norway  en terroristorganisasjon mest kjent fra Libanon, hvor enkelte medlemmer er bosatt i Oslo. Jeg håper statsråden er klar over dette.
Jeg har dette spørsmålet til barne og familieministeren:A, som søkte kirkeasyl på Fagernes, har i ca et halvt år vært på flukt fra barnevernet med sin 3 år gamle datter som barnevernet vil ta fra henne, basert på et flere år gammelt vedtak etter den gamle barnevernloven.Vil statsråden i respekt for den nye lov og av hensyn til rettssikkerheten sørge for en fornyet behandling i samsvar med den nye loven?
Jeg kan ikke kommentere den konkrete dommen representanten Hagen viser til. Det er likevel viktig å kommentere påstanden fra representanten om at dette er et flere år gammelt vedtak. Det er ikke riktig at barnevernet baserer seg på et flere år gammelt vedtak i denne saken. Som representanten Hagen kjenner til, ble barnevernets vedtak om omsorgsovertakelse i den aktuelle sak overprøvd av Oslo Byrett så sent som i november i fjor. Retten fant da at vilkårene for å opprettholde omsorgen for barnet var til stede.Når domstolen skal ta stilling til om et barn skal være under omsorg av barnevernet, er det forholdene på tidspunktet for domstolsbehandlingen som er avgjørende. Derfor oppnevner som regel retten nye sakkyndige før saken kommer opp, selv om det har vært sakkyndige inne i bildet tidligere. Det er også anledning til å føre vitner som eventuelt kan dokumentere at det har skjedd endringer i omsorgsevnen siden barnevernet fattet sitt vedtak. Det innebærer at Byretten i november i fjor ut fra de opplysninger og vurderinger retten da innhentet, hadde mulighet til å oppheve omsorgen.Saken er anket inn for Høyesterett av både mor og far. La meg opplyse at det her også ligger en barnefordelingssak. Jeg kan ikke gå nærmere inn på de ulike sider av denne konkrete saken, som skal behandles i Høyesterett. Det skulle imidlertid være klart at omsorgsovertakelsen har vært og vil bli gjenstand for en særdeles grundig vurdering gjennom rettsapparatet, der alle krav til rettssikkerhet er oppfylt.I tillegg kan jeg opplyse at barnevernet sist sommer gikk ut med et tilbud om plassering av mor og barn på mødrehjem inntil omsorgsspørsmålet var endelig avgjort av Høyesterett. Tilbudet innebar at moren fortsatt ville få være sammen med datteren. Dette tilbudet takket moren nei til.Spørsmålet om hvorvidt barnevernet fortsatt skal ha omsorgen for barnet ligger nå til behandling i Høyesterett. Igjen skal forholdene på domstidspunktet legges til grunn.Når det gjelder bruk av den nye barnevernloven, bestemmer overgangsreglene som er gitt i medhold av loven, at saker som er under behandling etter den gamle loven, skal ferdigbehandles etter denne. Den barnevernsfaglige vurderingen av omsorgsevnen er imidlertid lik etter gammel og ny lov.
Det var betryggende å høre at når Høyesterett skal behandle omsorgsspørsmålet, skal det legges avgjørende vekt på situasjonen på behandlingstidspunktet.Kan statsråden bekrefte at en litt merkelig praksis, men dog en praksis som etter hvert har innarbeidet seg, vil bli fulgt også i denne saken? Denne praksis er at om foreldre har fått omsorgen for et barn, har vunnet i de underliggende rettsinstanser, og saken så av barnevernet blir anket og den kommer til Høyesterett kanskje tre år etterpå, så sier Høyesterett at egentlig står man på at man ikke skulle hatt omsorgen i barnevernet, men fordi man nå har hatt barnet i tre år hos fosterforeldre, er situasjonen i dag at barnet da får være hos fosterforeldrene. Denne gangen er det omvendt. Fordi situasjonen er at barnevernet aldri har hatt omsorgen, og A i praksis har omsorgen nå, vil den samme tenkningen også da bli lagt til grunn, at man legger situasjonen ved domsavsigelsen til grunn?
Representanten Hagen legger her opp til at en skal gå inn i den konkrete saken som nå skal opp for Høyesterett. Jeg kan ikke gjøre det, men jeg vil minne representanten om at vi får full mulighet til å diskutere også den problemstilling som Hagen reiser, i forbindelse med stortingsmeldingen om seksuelt misbruk av barn, som ligger til behandling i Stortinget nå.
Jeg vil tilbakevise påstanden fra statsråden. Jeg snakket om at det generelle prinsipp at det er situasjonen ved domsavsigelsen som skal være utslagsgivende, slik statsråden selv antydet i sitt første svar, også i tilfeller der domsavsigelsen går barnevernet imot, ikke bare når den støtter barnevernet.Så har jeg et kort tilleggsspørsmål: I hele dette rettskomplekset, som skyldes et overivrig barnevern, er det også en rettssak som A er innkalt til den 16. november. Hun er anmeldt og ettersøkt av politiet. Synes statsråden det ville være rimelig om rettsapparatet tillot A å delta i en rettssak om hennes egne forhold uten at hun risikerte arrestasjon og at barnet, hvis hun hadde det med seg, ble tatt fra henne  at hun altså fikk amnesti for å kunne delta i en rettssak som omhandler det viktigste for henne her i livet?
Jeg har tillatt meg å stille følgende spørsmål til sosialministeren:Rikstrygdeverkets innføring av systemet TRESS90 vil registrere alle kontakter mellom pasienter og trygdevesenet uten at pasientens identifikasjon i registeret blir pseudonymisert eller diagnostiske opplysninger fjernet.Mener sosialministeren at dette systemet ivaretar personvernet?
Jeg vil først slå fast at departementet og Rikstrygdeverket ikke har noen planer om å opprette et generelt personidentifiserbart sykdomsregister, siden dette også har vært drøftet.For å kunne forvalte folketrygdens stønadsordninger ved sykdom og uførhet m.v., har derimot trygdeetaten alltid vært avhengig av persondata og diagnoser. Dette har det aldri vært stilt spørsmålstegn ved. Tidligere ble de nødvendige data registret manuelt. I dag foregår denne registreringen elektronisk.Edbprosjektet TRESS90, som skal iverksettes fra 1994, er en videreføring av de eksisterende edbsystemene INFOTRYGD og NORTRYGD. Det nye systemet innebærer ingen utvidelse av registreringsomfanget, og Rikstrygdeverket legger derfor til grunn de konsesjoner Datatilsynet allerede har gitt for dette.I 1992 ble det over folketrygdens budsjett bevilget om lag 2 milliarder kr til legehjelp hos privatpraktiserende leger. Utgiftene refererte seg til 10 millioner legeregningskort fra mer enn 6000 leger. Disse legeoppgjørene har hittil vært behandlet og kontrollert manuelt av trygdekontorene, og det har naturlig nok i praksis ikke vært mulig å foreta en forsvarlig kontroll av en så vidt stor og komplisert datamengde.For å få etablert en tilfredsstillende oppfølging og kontroll med utgiftene på dette området bevilget Stortinget i 1991 de nødvendige midler til å utvikle en rutine for edbmessig kontroll av legeregningene, samt til anskaffelse av datautstyr.Edbsystemet vil bli tatt i bruk i trygdekontorene i løpet av 1993. Datatilsynet har gitt konsesjon til at to måneders oppgjør pr lege skal registreres og kontrolleres ved hjelp av edbsystemet hvert år.De nærmere rutinene for lagring av data har vært meget nøye vurdert og er godkjent av Datatilsynet. Alle nødvendige sikkerhetstiltak vil bli satt iverk for å sikre mot kobling av informasjon til andre registre. Trygdeetaten er pålagt streng taushetsplikt, og bare et fåtall personer får adgang til dataene.Etter min vurdering ivaretar dette systemet pasientenes personvern på en forsvarlig måte.
Jeg takker statsråden for svaret. Det er positivt å høre at man har vurdert det slik at dette systemet ivaretar pasientenes personvern. Mitt oppfølgingsspørsmål går for så vidt på dette, det er jo en kjent problemstilling, som ikke bare er aktuell for Norge. Det har vært diskutert innføring av et lignende system i Sverige. Det ble stoppet av regjeringen, da man mente at personvernet ikke var godt nok ivaretatt. Jeg tror også at Europarådet har behandlet nye og strengere retningslinjer for helsesektoren. Det har også skjedd med lignende systemer som man har utviklet i de enkelte EFlandene. Har Regjeringen vurdert å innføre andre typer systemer for å kunne ivareta kontrollfunksjonen, f. eks. ved å fjerne de diagnostiske opplysningene, for bedre å kunne ivareta personvernet?
Andre alternativer har naturlig nok vært diskutert i overgangen fra NORTRYGD og INFOTRYGD til det nye systemet. Gjennom Personvernutvalgets innstilling er det også lansert skisser til alternative måter å behandle personvernsensitive spørsmål på. Disse krever imidlertid i forhold til slike løpende administrative rutiner en klart økt administrativ belastning, i motsetning til i forhold til mer permanente, stabile registre som ikke dreier seg om samme type volum over tid. Det er derfor fortsatt mulig å tenke i retning av andre løsninger. Men ikke på kort sikt, fordi vi har kommet til at denne løsningen nå er mest relevant i og med at svært mange leger allerede registrerer sine regninger på edb, og trygdekontorenes måte å fange opp disse på gjøres lettest på denne måten. Når Datatilsynet godkjenner dette systemet, anser vi det inntil videre som en tilfredsstillende ordning.
Jeg takker igjen for svaret. Jeg tolker det dit hen at statsråden signaliserer at det kan være mulighet for å gi en vurdering av å innføre en annen type system på lengre sikt dersom behovet skulle tilsi at det skulle være nødvendig nettopp for å kunne ivareta personvernet.
Jeg skal få lov å stille den ærede helseminister følgende spørsmål:Et nytt medikament med særdeles god effekt mot alvorlig migrene, Imigran, vil bli tilgjengelig fra høsten av. Preparatet Imigran vil imidlertid bli meget kostbart.Vil helseministeren ta initiativ til at Imigran kan bli forskrevet på blå resept?
Imigran ble registrert 1. september 1993. Forskrivningen skal være instituert i sykehus eller hos spesialister i nevrologi.Imigran har ingen forebyggende effekt, men brukes ved anfall for å stanse disse.På grunn av risiko for bivirkninger, blant annet for hjertet, skal Imigran bare brukes ved alvorlige tilfeller av migrene. Annen type behandling skal dessuten ha vært prøvd før dette preparatet velges.Imigran gir god effekt hos ca. en tredjedel av pasientene. Flere får god effekt ved første dose, men ganske mange får tilbakefall innen to døgn. Sykdomstilstanden hos pasienter som får god effekt, vil kunne bedres merkbart, ettersom disse pasientene blir hardt rammet ved anfall. Sykemeldingsfrekvensen er høy hos disse pasientene. Det må kunne antas at sykefraværet kan reduseres betydelig der preparatet gir god effekt. Behandlingen gis som tabletter eller injeksjon, og er relativt kostbar. Etter det jeg har brakt i erfaring, koster to injeksjoner ca. 930 kr, seks tabletter ca. 630 kr.Etter særskilte bestemmelser i reglene for blå resept ytes godtgjørelse for Imigran allerede i dag til anfallsbehandling av pasienter med sykdommen Hortons hodepine, eller såkalt « cluster headache ».Når det gjelder refusjon for bruk av Imigran ved andre typer hodepine, dekkes generelt ikke midler til anfallsbehandling av forskriftene slik disse nå er formulert.Det har blant annet sammenheng med at en del av de medikamenter som til nå har vært tilgjengelige, kan være vanedannende og/eller friste til farlig overforbruk.Departementet vil nå på vanlig måte foreta en grundig gjennomgang av medikamentet Imigran for å få dokumentert de helsemessige gevinster  og eventuelle økonomiske gevinster på andre områder  som følge av en eventuell endring av trygdens refusjonsregler for anfallsbehandling med Imigran. Det må understrekes at en endring av blåreseptreglene på dette punkt naturlig nok kan resultere i en betydelig merutgift for trygden, men denne må igjen ses i lys av de eventuelle gevinster som kan oppnås helsemessig og på andre områder. I den forbindelse er det derfor viktig å få nærmere avklart hvilke sykdoms og pasientgrupper som er særlig aktuelle for refusjon over blå resept, hvilke regler for forskrivning for trygdens regning man bør legge seg på, bestemmelser om faglig og økonomisk kontroll, kostnader i relasjon til alternativ behandling, herunder annen medikamentell behandling, og om prisen på det aktuelle legemidlet, Imigran, står i et rimelig forhold til den medisinske forbedring det gir. Når dette er gjort, vil vi ta stilling til en utvidelse av refusjonsretten for Imigran, slik det er vanlig også for andre medikamenter.
Jeg takker statsråden for svaret. Jeg synes det er positivt at man vil se på mulighetene for forskrivning på blå resept.Jeg har det siste halvåret hatt kontakt med en del pasienter som i utprøvingsperioden av preparatet har hatt særdeles god effekt av dette. Disse pasientene har opplyst at de ved bruk av preparatet er i stand til å utføre fullverdig arbeid og dermed ikke belaster syketrygden i det omfang de tidligere gjorde. Preparatet er imidlertid meget kostbart, noe helseministeren riktignok redegjorde for, og det er umulig nesten for noen hver å betale for dette preparatet av egen pengepung.Mitt tilleggsspørsmål i denne forbindelse går da på tidspunktet: Når antar helseministeren å ha denne utredningen ferdig i departementet, og kan det sies noe i dag om når man eventuelt er ferdig med denne vurderingen?
Det er en viktig del av kvalitetskontrollen av medisinsk behandling og av helsevesenets tilbud til befolkningen at det som tilbys, også det som finansieres av det offentlige, innebærer et kvalitetsstempel, en godtgjørelse for at dette er forsvarlig og god behandling. Det er derfor viktig at den skjer i ryddige former, at vi får anledning til å følge grundige rutiner på dette området, og at de nødvendige vurderinger blir gjort på forsvarlig vitenskapelig vis. Det kan derfor ta litt tid før slike forhold blir avklart, men jeg kan love representanten Alvheim at det ikke vil ta mer tid enn nødvendig.Til informasjon kan jeg også supplere med at vi arbeider med en gjennomgang av disse rutinene for å systematisere dem bedre og også for å sikre at vurderingene kommer i et mer helhetlig helsemessig og samfunnsøkonomisk lys enn de kanskje har vært til nå.
Jeg takker igjen for svaret, og vil bare understreke at en del av disse pasientene har virkelig betydelige plager.Så vil jeg, som bakgrunn for min siste bemerkning, få lov å sitere helseministeren: « Det må understrekes at en endring av blåreseptreglene på dette punkt naturlig nok kan resultere i en betydelig merutgift for trygden, men denne må igjen ses i lys av de eventuelle gevinster som kan oppnås helsemessig og på andre områder. »Jeg har den tiltro til helseministeren og departementet at også dette med livskvaliteten vurderes i dette spørsmålet og ikke bare økonomien.
Eg har følgjande spørsmål til helseministeren:Kor langt har departementet kome med saka om lovfesta jordmorteneste i kommunane, og kva tankar har statsråden om organiseringa av denne tenesta?
Sosialdepartementet sendte den 4. mai i år ut et høringsnotat vedrørende flere endringer i kommunehelsetjenesteloven, herunder blant annet innføring av obligatorisk jordmortjeneste i kommunehelsetjenesten.Departementet har nå mottatt instansenes høringsuttalelser og arbeider med odelstingsproposisjonen ut fra dette. Odelstingsproposisjonen om endringer i kommunehelsetjenesteloven forventer vi fremlagt ved årsskiftet 199394.Når det gjelder forslaget om obligatorisk jordmortjeneste, vil jeg si at det etter kommunehelsetjenesteloven, slik den lyder i dag, ikke er slik at kommunene er forpliktet til å organisere en jordmortjeneste. Jordmortjenesten er derimot en kantjeneste. Det betyr at det kan organiseres, men at det ikke må organiseres.I 1989 bad Helsedirektoratet fylkeslegene om å gi en skjønnsmessig vurdering av jordmortjenesten slik den fungerte fem år etter at kommunehelsetjenesteloven var innført. Fylkeslegene pekte den gang på en sterk nedgang i tilbudet i de fleste fylker og gikk inn for at dette burde bli en obligatorisk tjeneste. Forslaget om å lovfeste jordmortjenesten er videre basert på helsemyndighetenes ønske om å styrke svangerskapsomsorgen og gi kvinnene en helhetlig omsorg i svangerskapet og tiden etter fødselen. Svangerskapsomsorgen bør være lagt til kommunehelsetjenesten som en naturlig del av førstelinjetjenesten og i tråd med kommunehelsetjenestens grunnleggende ansvar for helhetlig forebyggende arbeid.Helsestasjonene er i dag en viktig del av den kommunale helsetjenesten. Der lege og jordmor samarbeider om veiledning i familieplanlegging og om svangerskapskontroller, kan helsestasjonen sende regning til folketrygden. Dersom jordmor knyttes til helsestasjonen og foretar svangerskapskontroller, gjelder samme rett til refusjon. Den del av jordmortjenesten som ikke dekkes av refusjonene, forutsettes dekket over kommunenes ordinære budsjetter innenfor rammen av forebyggende tiltak.Utdanningskapasiteten er økt for å avhjelpe rekrutteringskapasiteten blant jordmødre. Sosialdepartementet har i samarbeid med Kirke, utdannings og forskningsdepartementet økt kapasiteten med hele 30 plasser, og ytterligere 20 nye plasser er på trappene. I tillegg holdes det desentraliserte reaktiveringskurs for jordmødre som har vært borte fra yrket en tid, men praktisert noe i løpet av de siste ti årene. Jordmortjenesten vil således inngå i allerede eksisterende planer og dermed ikke føre til administrativt merarbeid i form av planlegging og budsjettering av betydning.
Eg takkar statsråden for svaret.Det er nemleg slik at ute i distrikta ventar kvinnene på at det skal verta orden på denne saka. Det er rett at frå 1984 datt ei godt utbygd jordmorteneste i distrikta saman på ganske kort tid, og det til ganske stor sorg for dei som var vane med å ha lett tilgang til jordmorhjelp når det var om å gjera. Dette galdt både i svangerskapet og ved fødsel eller ved transport til næraste fødeklinikk. Resultatet i dag er at mange fødande ute i distrikta må nøya seg med ferjemannskap, drosjesjåførar eller ambulansepersonell som fødselshjelparar. Ikkje noko ilt sagt om desse yrkesgruppene, men dei har trass i alt sin kompetanse på andre felt enn det reint jordmorfaglege.Eg har eit lite oppfølgingsspørsmål, som går på om statsråden vil ta initiativ til ei ny offentleg utgreiing om svangerskaps og nyføddomsorga i Noreg.
Jeg vil gjerne bekrefte at jordmødrene der de fantes, gjorde en aldeles utmerket jobb gjennom oppfølging av kvinner i svangerskapet og ikke minst i følgetjeneste på vei til sykehuset i desentraliserte strøk. Nå var det nok ikke bare innføring av kommunehelsetjenesten som førte til sammenbrudd, i den grad det skjedde, i denne tjenesten, men like mye et generasjonsskifte hvor de gamle distriktsjordmødrene gradvis falt fra uten i stor grad å bli erstattet av nye. Men også etter 1984 har vi sett at det i mange kommuner har vært en del utbygging av distriktsjordmortjenesten, særlig de senere år, fordi man har sett verdien av dette.Representanten Tveiten spør om vi vurderer en ny offentlig utredning om svangerskapsomsorgen. Dette har vært fulgt svært tett i de senere år, og vi har allerede nå en melding om forebyggende tiltak liggende fremme, så jeg ser ikke noe umiddelbart behov for å legge fram en egen utredning om dette på kort sikt.
Eg synest det er gledeleg at statsråden har ei aktiv holdning til dette, og at dette er ei sak som høyrest ut til å vera vel ivareteken. Det er likevel litt viktig å peika på at ved at ein byggjer ut distriktsjordmortenestene, får ein òg dei biverknadene at anna helsepersonell kan frigjerast til å driva behandlande arbeid. Både legar og helsesøstre kan skjøtta jobben sin betre ved at ein aktivt brukar jordmødrene blant annet til både familieplanlegging og prevensjonsrettleiing.Eg ser fram til den saka som statsråden har varsla.
Jeg stiller følgende spørsmål til helseministeren:Helseministeren har pålagt Grimstad kommune å flytte legevakten fra Falken til Grimstad sykehjem mot råd fra kommunelegen, byens folkevalgte og administrasjon.Hva er helseministerens begrunnelse for å overstyre Grimstad kommune med et slikt pålegg, et pålegg som vil frata kommunen en ordning som fungerer til alles tilfredsstillelse?
I Norge har arbeidet med å etablere et system for mottak og håndtering av nødmeldinger pågått systematisk siden tidlig på 1970tallet. Stortinget vedtok i 1989 å bygge ut nødmeldingstjenesten etter et prinsipp som sikrer direkte kontakt mellom befolkningen og helsevesenet, og mellom de tre nødetatene brannvesen, politi og helsevesen.Mottak og formidling av henvendelser fra publikum til helsepersonell i vakt er en helt sentral oppgave i kommunenes medisinske tjenester. Denne oppgaven bør ifølge Stortingets behandling i utgangspunktet håndteres av kompetent helsefaglig miljø.Av de meldingene en ordinær legevaktsentral mottar, vil akuttmeldingene være i mindretall. Flertallet vil dreie seg om mer eller mindre uklare symptomer som en sjelden gang kan være akutt alvorlige, selv om pasientene ikke opplever det slik.Det er av stor betydning at de som tar imot medisinske nødmeldinger, er best mulig kvalifisert for å forstå meldingens innhold og foreta en vurdering av hastegraden, noe som krever en bred helsefaglig utdanning og daglig virke i et helsefaglig og pasientrettet miljø, slik som Stortinget la opp til.Falkens vaktsentral i Grimstad vil i all hovedsak fungere som en ren telefonformidlingssentral, dvs en indirekte forbindelse til legen. I praksis vil dette innebære at i de tilfellene der publikum umiddelbart ikke kommer i kontakt med lege, som for eksempel kan være opptatt med en annen pasient, vil vurdering av hastegrad og umiddelbar rådgivning måtte foretas av ikkemedisinsk personell.Grimstad kommune har, på tross av de svakheter som er påpekt i forhold til Stortingets opplegg, likevel en bedre ordning i dag enn mange av landets øvrige kommuner.Landets kommuner og fylkeskommuner er nå i ferd med å bygge opp et enhetlig landsdekkende system, der publikum og helsepersonell kan utveksle nødvendig informasjon for å løse disse viktige helsetjenesteoppgavene. Grimstad kommune bør også legge en plan for hvordan dagens ordning kan omformes slik at nødmeldingstjenesten kan integreres i den øvrige kommunale helsetjenesten på en faglig fornuftig og forsvarlig måte.Sosialdepartementet har med et slikt utgangspunkt bedt Helsedirektoratet på nytt å gå gjennom alle klagesakene på dette området. Dette fordi man ønsker å vurdere om det innenfor det vedtatte regelverk som Stortinget la opp til, er muligheter for visse oppmykninger som en overgangsordning. Spesielt gjelder dette for områdene tidsfrister for iverksetting og oppretting av nødmeldingstjeneste og spørsmål knyttet til gjennomføring av fagkyndighetsprinsippet. Samtidig vil man også vurdere om man kan innta en mer fleksibel holdning til kommuner som har utdanningsplaner for personell i vaktsentralene som ikke tilfredsstiller lovverkets krav.
Jeg vet ikke riktig hvordan jeg skal tolke det som helseministeren nå sa. Derfor må jeg spørre nok en gang: Betyr det noe  noe helseministeren også svarte forrige gang jeg spurte  at Grimstad har et bedre system, at de har erfaring? Det har aldri vært noen klager på legevaktordningen slik den er. Man har et ambulansepersonell som både innenfor akuttmedisin og anestesi er veldig godt skolert, og tverrpolitisk ønsker man å beholde den ordningen man har. Betyr det helseministeren nå sa, at ordningen på visse vilkår kan fortsette, eller vil det si at helseministeren tross det han sa, vil tvinge Grimstad inn i en nødmeldetjeneste, slik som det var lagt opp til etter Stortingets vedtak, da Stortinget ikke visste om alle disse praktiske problemene som mange kommuner har fått?
